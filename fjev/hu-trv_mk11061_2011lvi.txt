2011. LVI. törvény a Délkelet-európai Rendészeti Központról szóló, Bukarestben, 2009. december 9-én létrejött Egyezmény, valamint a Délkelet-európai Rendészeti Központ kiváltságairól és mentességeiről szóló, Bukarestben, 2010. november 24-én létrejött Jegyzőkönyv kihirdetéséről. 1. § Az Országgyűlés e törvénnyel felhatalmazást ad a Délkelet-európai Rendészeti Központról szóló, Bukarestben, 2009. december 9-én létrejött Egyezmény (a továbbiakban: Egyezmény) kötelező hatályának elismerésére.

2. § Az Országgyűlés az Egyezményt e törvénnyel kihirdeti.

3. § Az Egyezmény hiteles angol nyelvű szövege, valamint annak hivatalos magyar nyelvű fordítása a következő: A törvényt az Országgyűlés a 2011. május 23-i ülésnapján fogadta el. Signatures” „EGYEZMÉNY A DÉLKELET-EURÓPAI RENDÉSZETI KÖZPONTRÓL A jelen Egyezmény Felei, amelyek az országhatárokat átlépő bűnözés megelőzésében és leküzdésében való együttműködésről szóló, Bukarestben, Romániában, 1999. május 26-án aláírt Megállapodás Szerződő Felei (a továbbiakban: tagállamok); felismerve a Délkelet-európai Együttműködési Kezdeményezés (SECI) égisze alatt létrehozott és fejlesztett együttműködés, szervezetek és eljárások értékét; elismerve, hogy minden demokratikus nemzet kötelessége a szabadságon, a biztonságon és a jog érvényesülésén alapuló társadalom létrehozása; tiszteletben tartva az emberi jogok és az alapvető szabadságok védelméről szóló Európai Egyezményben foglaltakat; tudatában annak, hogy a bűnelkövetők nem tartják tiszteletben az államhatárokat, és a méltányosság és az igazságszolgáltatás sérelmére szándékosan kihasználják azokat; szem előtt tartva, hogy a bűnöző vállalkozók lerombolják és korrumpálják a legitim gazdaságokat, társadalmakat és a jogállamiságot az államhatárokon átnyúló bűnözői piacokon és nemzetközi jogellenes kereskedelmi szövetségek kötésén keresztül; figyelembe véve, hogy állampolgárai érdekében valamennyi kormány felelőssége, hogy hatékony intézkedéseket tegyen a bűnözés és a bűnelkövetési okok ellen, ugyanakkor teljes mértékben tiszteletben tartsa az egyének alapvető jogait, ideértve a személyes adatok védelmét; felismerve a rendészeti szervek közötti hatékony információcsere fontos szerepét a bűnözés és a súlyos bűnözés, ideértve a terrorizmust, valamennyi formájának megelőzésében és leküzdésében; tekintettel arra a közös érdekre, hogy hasznosítják a SECI Regionális Központja az Országhatárokat Átlépő Bűnözés Leküzdésére (SECI Központ) által elért előnyöket és lehetőségeket, és elvárva ezen előnyök és lehetőségek fejlődését egy új nemzetközi szervezetben; figyelembe véve a határokat átlépő bűnözés és a rendészeti együttműködés területén létező nemzetközi szerződéseket, továbbá az Egyezmény keretei között alkalmazható európai uniós joganyagot; valamint az illetékes rendészeti szervek közötti hatékony együttműködés megerősített mechanizmusainak létrehozására irányuló közös célt és érdeket; elismerve, hogy az Európai Unió az Európai Rendőrségi Hivatalnak (Europol) adta azt a vezető szerepet, hogy az EU rendészeti szervezeteként támogassa a szervezett bűnözés és a súlyos bűnözés egyéb formái elleni harcot, és törekedve arra, hogy a SELEC és az Europol kölcsönös előnyére a két szervezet egymást kiegészítse operatív értelemben; a következőkben állapodtak meg: I. FEJEZET LÉTESÍTÉS, CÉL ÉS FELADATOK 1. cikk Létesítés A tagállamok ezennel létrehozzák a Délkelet-európai Rendészeti Központot (a továbbiakban: SELEC), hogy a SELEC céljainak meg valósítása érdekében keretet adjon az illetékes hatóságaik közötti együttműködésnek. 2. cikk Cél A SELEC célja az illetékes hatóságok közötti együttműködés keretén belül, hogy támogatást nyújtson a tagállamoknak, és megerősítse az együttműködést a bűncselekmények megelőzése és leküzdése terén, ideértve a súlyos bűncselekményeket és a szervezett bűnözést is, amennyiben azok ténylegesen vagy vélhetően határokon átnyúló elemmel rendelkeznek. 3. cikk Feladatok A 2. cikkel összhangban, a SELEC feladatai a következők: a) a nyomozások és a bűnmegelőzési tevékenység támogatása a tagállamokban, a jelen Egyezménnyel összhangban; b) az információ és a bűnügyi felderítési információ cseréjének, továbbá az operatív segítségnyújtás iránti megkereséseknek az elősegítése; c) a tagállamok nemzeti kapcsolattartó pontjainak figyelmeztetése és tájékoztatása a SELEC hatáskörébe tartozó, gyanúsítottak, bűnelkövetők vagy bűncselekmények közötti kapcsolatokról; d) információ és bűnügyi felderítési információ gyűjtése, egyeztetése, elemzése, feldolgozása és terjesztése; e) a SELEC céljához kapcsolódó stratégiai elemzés és fenyegetettségi értékelések készítése; f) elektronikus információs rendszer létrehozása, működtetése és fenntartása; g) a rendészeti módszerek és technikák jó gyakorlatának letéteményeseként való működés, és ennek népszerűsítése nemzetközi képzéseken és konferenciákon keresztül a tagállamok javára; h) a Tanács határozata alapján, egyéb olyan feladatok ellátása, amelyek a jelen Egyezmény céljával összeegyeztethetőek. 4. cikk Meghatározások A jelen Egyezmény alkalmazásában: a) a „SECI Központ” a Délkelet-európai Együttműködési Kezdeményezés Regionális Központja az Országhatárokat Átlépő Bűnözés Leküzdésére, amelyet az országhatárokat átlépő bűnözés megelőzésében és leküzdésében való együttműködésről szóló, Bukarestben, Romániában 1999. május 26-án aláírt Megállapodás hozott létre; b) a „rendészet” minden olyan tevékenység, amelynek célja a bűncselekmények megelőzése vagy leküzdése. Ez magában foglalja, többek között, a vámhatóság, a rend őrség és a határrendészet azon tevékenységét, amely a SELEC hatáskörébe tartozik; c) „illetékes hatóság” valamely tagállamban vagy operatív partnernél működő olyan szerv vagy hatóság, amely a nemzeti jog szerint a rendészetért felelős; d) a „többes szervezeti kötődés” a különböző illetékes hatóságok együttesét jelenti ugyanazon szervezetben. Jelen Egyezményben a határrendészeti szervek, a rend őrség, a vámhatóság és más illetékes hatóságok együttesét jelenti; e) „súlyos bűncselekmény” legalább négy év szabadságvesztéssel büntetendő bűncselekmény; f) „szervezett bűnözés” bármely olyan bűncselekmény, amelyet olyan három vagy több személyből álló, meghatározott időtartamra létrejövő szervezett csoport követ el, amelynek célja egy vagy több súlyos bűncselekmény elkövetése; g) „határokon átnyúló tevékenység” bármely jogellenes tevékenység, amelyet két vagy több tagállam területén követnek el vagy szándékoznak elkövetni; h) „személy” bármely természetes vagy jogi személy; i) „személyes adat” minden olyan információ, amely egy azonosított vagy azonosítható természetes személyre (adatalanyra) vonatkozik; j) „személyes adat kezelése” (adatkezelés) minden olyan művelet vagy műveletek összessége, amelyet személyes adaton végeznek, így annak gyűjtése, felvétele, rendszerezése, tárolása, megváltoztatása, felhasználása, továbbítása, nyilvánosságra hozatala, összehangolása vagy összekapcsolása, zárolása, törlése és megsemmisítése, valamint az adatok más módon hozzáférhetővé tétele, kiigazítása vagy egyesítése, valamint a személyes adat államhatáron kívülre történő átadása; k) „szükséges és elégséges jogosultság” (need to know) azt jelenti, hogy az adat vagy információ fogadójának az adott információt a beosztása, funkciója, hivatala vagy feladatköre miatt indokolt és engedélyezett igénye miatt szükséges megismernie; l) a „harmadik fél” olyan állam, nemzetközi szervezet vagy testület, amely nem tagállam, operatív partner vagy megfigyelő. II. FEJEZET JOGÁLLÁS ÉS SZERVEZET 5. cikk Jogállás (1) A SELEC nemzetközi jogi személyiséggel rendelkezik. (2) A SELEC minden tagállamban az adott állam joga szerinti jogképességgel és szerződéskötési képességgel rendelkezik. (3) Jogosult különösen: a) szerződéskötésre; b) ingó és ingatlan tulajdon megszerzésére és az azzal való rendelkezésre; c) a jogi eljárásokban félként való részvételre. 6. cikk Kiváltságok és mentességek (1) A SELEC-et, a tagállamok képviselőit, az összekötő tisztviselőket, a főigazgatót, az igazgatókat, a SELEC tisztviselőit és az operatív partnerek képviselőit a feladataik ellátásához szükséges kiváltságok és mentességek illetik meg, összhangban a tagállamok által elfogadásra kerülő Jegyzőkönyvvel. (2) A SELEC székhely-megállapodást köt a fogadó országgal. 7. cikk A SELEC szervei A SELEC szervei: a) a Tanács; b) a Titkárság. 8. cikk Tanács (1) A Tanács a SELEC legfőbb döntéshozó szerve. (2) A Tanácsba minden tagállam egy képviselőt és egy helyettes képviselőt jelöl. Minden képviselő munkáját egy delegáció segítheti. (3) A Tanács tagjai olyan magas beosztású tisztviselők, akik államuk nevében jogosultak eljárni. Amennyiben a Tanács tagja nem tud részt venni egy ülésen, azon helyettese vesz részt. (4) A Tanács elnökét évente a tagállamok közül betűrendi sorrendet követve választja. (5) Minden tagállamnak egy szavazata van a Tanácsban. (6) A Tanács legalább évente egyszer ülésezik. (7) A Tanács feladatai a következők: a) jóváhagyja a SELEC stratégiai tervét és éves cselekvési tervét; b) évente jóváhagyja a SELEC költségvetését és meghatározza a tagállamok pénzügyi hozzájárulását; c) a jelen Egyezmény 3. cikkében foglaltakon túl feladatokat határoz meg a SELEC számára; d) megválasztja és felmenti a főigazgatót és az igazgatókat, és megállapítja az adott munkakör betöltéséhez szükséges feltételeket és előírásokat a jelen Egyezménnyel összhangban; e) elfogadja a biztonsági kézikönyvet; f) a SELEC tisztviselői közül adatvédelmi felügyelőt nevez ki; g) külső pénzügyi ellenőröket nevez ki a SELEC számára a jelen Egyezménnyel összhangban; h) jóváhagyja a SELEC éves jelentését; i) felhatalmazza a főigazgatót megállapodások, beleértve az egyetértési megállapodások kötésére irányuló tárgyalások folytatására a fogadó országgal vagy harmadik felekkel, és szükség esetén a tárgyalási álláspontok meghatározására; j) jóváhagyja a megállapodások, beleértve az egyetértési megállapodások kötését a fogadó országgal vagy harmadik felekkel; k) megállapítja a SELEC-hez való csatlakozás tagsági feltételeit; l) jóváhagyja az államok tagfelvételi kérelmét és a SELEC-hez történő csatlakozásukat; m) jóváhagyja a harmadik felek jelentkezését megfigyelőnek vagy operatív partnernek; n) elfogadja saját eljárási szabályait, valamint a jelen Egyezmény megfelelő végrehajtásához szükséges eljárási szabályokat és szabályzatokat, ideértve a megfigyelőknek szóló Iránymutatásokat is; o) végrehajtja a jelen Egyezményben máshol meghatározott egyéb feladatokat. (8) A (7) bekezdés a), b), c), e), i), j), k), l), m) és n) pontjaiban meghatározott feladatok végrehajtása során a Tanács az összes tagállam egyhangú szavazatával dönt. Ha a jelen Egyezmény másként nem rendelkezik, a többi feladat végrehajtása során a Tanács döntéseihez az összes tagállam kétharmadának szavazata szükséges. (9) A Tanács munkájának segítése érdekében bizottságokat és munkacsoportokat hozhat létre. 9. cikk Titkárság (1) A Titkárság tagjai: a) a főigazgató; b) az igazgatók; c) a SELEC tisztviselők. (2) Feladataik végrehajtása során a főigazgató, az igazgatók és a SELEC tisztviselői nem kérhetnek, kaphatnak vagy követhetnek olyan utasításokat, amelyek bármely kormánytól vagy más, a SELEC-en kívüli hatóságtól származnak. (3) Minden tagállam vállalja, hogy tiszteletben tartja a főigazgató, az igazgatók és a SELEC tisztviselők hivatali kötelességeinek kizárólagos nemzetközi jellegét, és nem törekszik befolyásolni őket kötelességeik ellátásában. 10. cikk A főigazgató (1) A SELEC-et főigazgató vezeti, aki ellátja a legfőbb tisztviselői és a jogi képviselői feladatokat. (2) A főigazgatót 4 éves időtartamra választják. A főigazgató egyszer újraválasztható. (3) A főigazgató valamelyik tagállam állampolgára, akit nyílt és nyilvános eljárást követően a Tanács választ meg. (4) A főigazgató feladatai végrehajtásáért a Tanácsnak felel. (5) A főigazgató felel: a) a SELEC hatékony igazgatásáért; b) a stratégiai terv, az éves cselekvési terv és a költségvetés előkészítéséért és végrehajtásáért; c) az éves jelentések előkészítéséért és a Tanácshoz történő benyújtásukért; d) a tagállamokkal és harmadik felekkel való kapcsolatok ápolásáért és fejlesztéséért; e) a 36. cikk (2) bekezdés szerinti egyéb bevételek elfogadásával kapcsolatos megállapodások tárgyalásaiért és megkötésükért; f) a jelen Egyezmény végrehajtásához szükséges eljárási szabályzat és más szabályzatok előkészítéséért és ajánlásáért; g) a SELEC és annak érdekei képviseletéért; h) egy igazgató kijelöléséért, aki a főigazgató távolléte vagy cselekvőképességének elvesztése esetén helyettesíti őt; i) a jelen Egyezmény rendelkezéseivel összhangban álló további szükséges feladatok ellátásáért. 11. cikk Az igazgatók (1) A főigazgatót egy vagy több igazgató segíti. Az igazgatók számát, feladat- és hatáskörét a Tanács határozza meg. (2) Az igazgatót 3 éves időtartamra választják. Az igazgatók egyszer újraválaszthatóak. (3) Minden igazgató valamelyik tagállam állampolgára, akit nyílt és nyilvános eljárást követően a Tanács választ meg. (4) Az igazgatók a rájuk bízott feladatokért a főigazgatónak felelősek. 12. cikk A SELEC tisztviselői (1) A SELEC tisztviselői mindazok a személyek, akik a főigazgató és az igazgatók felügyelete és ellenőrzése alatt dolgoznak. (2) A SELEC tisztviselői a tagállamok állampolgárai közül kerülnek ki, figyelembe véve valamennyi tagállam megfelelő képviseletét. (3) A tisztviselők kiválasztására, a felvételi eljárásra, a pozíciók besorolására, valamint a Titkárságnak a jelen Egyezmény céljainak elérése érdekében történő hatékony működtetésére vonatkozó szabályokat, elveket és eljárásokat a személyzeti szabályzat tartalmazza. 13. cikk Nemzeti egységek (1) A nemzeti egységeket a tagállamok hozzák létre a jelen Egyezmény céljainak végrehajtása érdekében. (2) A nemzeti egységek az alábbiakból állnak: a) összekötő tisztviselők; b) nemzeti kapcsolattartó pontok. 14. cikk Összekötő tisztviselők (1) A rend őri és vámügyi együttműködés érdekében minden tagállam legalább egy összekötő tisztviselőt küld a SELEC Központjába. (2) A SELEC összekötő tisztviselői a küldő tagállam jogszabályai szerint járnak el, és az adott állam és annak valamennyi illetékes hatóságának érdekeit képviselik. Ugyanakkor, tevékenységükre a jelen Egyezmény rendelkezései is irányadók. A SELEC összekötő tisztviselőinek tiszteletben kell tartaniuk a SELEC belső szabályait és szabályzatait. (3) Kihelyezése előtt minden SELEC összekötő tisztviselőnek át kell esnie a rendészeti és/vagy a minősített adatokhoz való hozzáféréshez a nemzeti előírások szerint szükséges biztonsági átvilágításon. (4) Amennyiben egy összekötő tisztviselő magatartása nem megfelelő, a főigazgató a jelen Egyezmény szerint jelentést tehet erről a küldő tagállamnak. (5) A SELEC összekötő tisztviselők nem képviselhetik küldöttként tagállamaikat a Tanácsban. (6) A SELEC összekötő tisztviselők kinevezésével és kihelyezésével kapcsolatos valamennyi költséget a küldő tagállam viseli. Ugyanakkor, a SELEC saját költségvetéséből indokolt és megfelelő minőségű hivatali helyiséget és felszerelést biztosít az összekötő tisztviselők számára feladataik ellátása érdekében. 15. cikk Nemzeti kapcsolattartó pontok (1) A jelen Egyezmény céljainak előmozdítása érdekében a tagállamok létrehoznak vagy kijelölnek egy többes szervezeti kötődésű hivatalt vagy egységet, amely ellátja a nemzeti kapcsolattartó pont feladatait. (2) A nemzeti kapcsolattartó pont az adott tagállamban kizárólagos kapcsolattartó pontként az adott tagállam összekötő tisztviselőin keresztül valósítja meg a SELEC-kel való kapcsolattartást. (3) A nemzeti kapcsolattartó pontnak megfelelő személyzettel, és minden szükséges felszereléssel, erőforrással és berendezéssel kell rendelkeznie a jelen Egyezményben foglalt feladatai teljesítése érdekében. (4) A nemzeti kapcsolattartó pont és személyzete az adott nemzeti jog hatálya alá tartozik, de a jelen Egyezmény alapján végzi feladatait, és különösen az adatvédelmi elvek tekintetében, meg kell felelnie a jelen Egyezmény előírásainak. 16. cikk Székhely és hivatalos nyelv (1) A SELEC székhelye Bukarest, Románia. (2) A fogadó állam térítésmentesen rendelkezésre bocsátja a SELEC épületét, biztosítja a SELEC infrastruktúrájának eseti és a főjavításait. (3) A SELEC hivatalos nyelve az angol. III. FEJEZET INFORMÁCIÓS RENDSZER ÉS ADATBIZTONSÁG 17. cikk Információcsere Rendszer (1) A jelen cikkben foglalt lépéseknek megfelelően, a 3. cikkben meghatározott feladatai ellátásához szükséges adatok tárolására és feldolgozására a SELEC létrehoz és fenntart egy elektronikus Információs Rendszert. Ez az Információs Rendszer magában foglal bármely hálózatba nem kapcsolt (stand alone) hardvert, valamint függetlenül felépített adatbázist és minden információ-technológiát, amelyet a SELEC ellenőriz. (2) A SELEC információcserét és közös műveleteket hajt végre, amelyek során adatokat, így személyes adatokat is szerez az összekötő tisztviselőkön és az operatív partnereken keresztül. (3) Minden olyan esetben, amikor a SELEC személyes adatot kezel, érvényesülnek az adatszolgáltató által meghatározott korlátozások, a jelen Egyezményben foglalt adatvédelmi elvek érvényre juttatása érdekében kialakított adatvédelmi eljárások, valamint a nemzeti jogban és a két- vagy többoldalú nemzetközi szerződésekben meghatározott követelmények. A SELEC oly módon tárolja az adatokat, hogy abból megállapítható, melyik tagállam, operatív partner, megfigyelő vagy harmadik fél továbbította az adatot, illetve az is, ha az adatok a SELEC elemző tevékenységének eredményei. (4) A megfelelő mértékben és azt követően, hogy a feladathoz rendelt megfelelő adatvédelmi eljárásokat kidolgozták és végrehajtásuk megkezdődött, a SELEC megkezdi azon képességének fejlesztését, hogy segítse a tagállamokat és javítsa közöttük az együttműködést a súlyos, határokat átlépő bűncselekmények megelőzésében, felderítésében és leküzdésében. Az ilyen esetekre vonatkozó személyes adatokat megőrzik és indexálják annak érdekében, hogy a SELEC és operatív partnerei részvételével érintett későbbi nyomozások során felhasználhatóak legyenek. (5) A későbbiekben, a megfelelő mértékben és az után, hogy a feladathoz rendelt adatvédelmi eljárásokat kidolgozták és végrehajtásuk megkezdődött, a SELEC megkezdi egy vagy több adatbázis létrehozását és fenntartását, amelyek tartalmazhatnak személyes és nem személyes adatot. Az adatokat a SELEC konkrét ügyekben való közreműködése során gyűjti, illetve a konkrét ügyeken túlmenően is lehetőség van arra, hogy a tagállamok, operatív partnerek, megfigyelők és harmadik felek adatokat adjanak át a SELEC részére. A SELEC az adatokat a súlyos, határokat átlépő bűncselekmények megelőzése, felderítése és nyomozása érdekében kezeli és elemzi. (6) A főigazgató vagy bármely tagállam jelezheti a Tanácsnak, hogy a jelen cikk szerinti következő fokozatra lépés feltételei fennállnak. A javaslat értékelése során a Tanács konzultál a közös felügyeleti testülettel. A Tanács konszenzussal dönt arról, hogy a feladathoz rendelt adatvédelmi eljárásokat végrehajtották-e, valamint, a (4) és (5) bekezdésekben foglaltaknak megfelelően, a következő fokozatra lépésről. (7) A SELEC által üzemeltetett Információs Rendszerek semmilyen körülmények között sem kapcsolhatók össze más automatizált adatfeldolgozó rendszerekkel, kivéve a Nemzeti Egységek automatizált adatfeldolgozó rendszereit. (8) A SELEC felelős az információs rendszer megfelelő működéséért és alkalmazásáért mind technikai, mind operatív értelemben. E cél érdekében a SELEC megtesz minden szükséges intézkedést. 18. cikk Az információs rendszer használata (1) Az információs rendszer létrehozása és fenntartása során a SELEC és a tagállamok megtesznek minden szükséges és alkalmas technikai óvintézkedést, és ellenőrző mechanizmusokat létesítenek annak érdekében, hogy biztosítsák az információs rendszerben tárolt adatok integritását és megfelelőségét, valamint, hogy megakadályozzák az adatokhoz való illetéktelen hozzáférést, illetve az adatok véletlen vagy jogtalan törlését, módosítását vagy továbbítását. (2) Feladata ellátása érdekében a SELEC információs rendszere a „szükséges és elégséges jogosultság” elve alapján hozzáférhető a) a nemzeti kapcsolattartó pontok; b) az összekötő tisztviselők; c) az igazgatók és a főigazgató által erre felhatalmazott SELEC tisztviselők; d) a vonatkozó együttműködési megállapodásokban erre felhatalmazott operatív partnerek számára. (3) A SELEC információs rendszerében kizárólag az alábbiak helyezhetnek el adatot: a) a nemzeti kapcsolattartó pontok; b) az összekötő tisztviselők; c) az igazgatók és a főigazgató által erre felhatalmazott SELEC tisztviselők; d) a vonatkozó együttműködési megállapodásokban erre felhatalmazott operatív partnerek. (4) A SELEC információs rendszeréhez való hozzáférésre vagy adatok bevitelére kizárólag az eljárási szabályzatnak megfelelően igazoltan képzett személyek jogosultak. (5) Az adatok bevitelére, keresésére vagy az adatokhoz való hozzáférésre vonatkozó részletes információkat ellenőrizhető formában rögzíteni kell, amelyeket – összhangban a jelen Egyezményben foglalt adatvédelmi szabályokkal – a SELEC információs rendszerben kell tárolni. 19. cikk Adatbiztonság (1) A SELEC megteszi a szükséges technikai és szervezeti intézkedéseket annak érdekében, hogy biztosítsa a jelen Egyezmény adatvédelmi rendelkezéseinek végrehajtását. (2) A SELEC automatizált adatkezelésével összefüggésben mind a SELEC, mind a tagállamok intézkedéseket tesznek annak érdekében, hogy a) megakadályozzák illetéktelen személyek hozzáférését a személyes adatok kezelésére szolgáló berendezésekhez (a berendezésekhez való hozzáférés ellenőrzése); b) megakadályozzák az adathordozók jogosulatlan leolvasását, másolását, módosítását vagy eltávolítását (az adathordozók ellenőrzése); c) megakadályozzák az adatok jogosulatlan bevitelét, valamint a tárolt személyes adatokba való jogosulatlan betekintést és az adatok jogosulatlan módosítását vagy törlését (a tárolás ellenőrzése); d) megakadályozzák, hogy az elektronikus adatfeldolgozó rendszereket adatátviteli berendezések segítségével jogosulatlan személyek használják (a felhasználók ellenőrzése); e) biztosítsák, hogy az elektronikus adatfeldolgozó rendszer használatára jogosult személyek csak azokhoz az adatokhoz férjenek hozzá, amelyekre hozzáférési jogosultságuk vonatkozik (az adathozzáférés ellenőrzése); f) biztosítsák, hogy ellenőrizhető és megállapítható legyen, hogy az adatátviteli berendezés alkalmazásával mely szervekhez lehet személyes adatokat továbbítani (az adattovábbítás ellenőrzése); g) biztosítsák, hogy utólag ellenőrizhető és megállapítható legyen, milyen személyes adatokat vittek be a elektronikus adatfeldolgozó rendszerekbe, továbbá az is, hogy ki és mikor vitte be azokat (az adatbevitel ellenőrzése); h) megakadályozzák a személyes adatok jogosulatlan leolvasását, másolását, módosítását vagy törlését a személyes adatok továbbítása vagy az adathordozók szállítása során (a szállítás ellenőrzése); i) biztosítsák, hogy a számítástechnikai rendszerek üzemzavar esetén azonnal helyreállíthatók legyenek (helyreállítás); j) biztosítsák, hogy a rendszer funkciói hibátlanul működjenek, és a működés közben észlelt hibákat azonnal jelentik (megbízhatóság), valamint azt, hogy a tárolt adatok valamely rendszerhiba esetén ne torzuljanak (sértetlenség). 20. cikk Minősített információk (1) Minden információra, amely a SELEC által vagy a SELEC-en keresztül kerül feldolgozásra, kivéve azon információkat, amelyeket kifejezetten nyilvános információként jelöltek meg, vagy nyilvános természetük tisztán felismerhető, a SELEC szervezetén belül és a tagállamokban is egy alapvető védelmi szint vonatkozik. A kizárólag alapvető védelmet igénylő adatokat nem kell SELEC biztonsági szint szerint megjelölni, azonban jelezni kell, hogy SELEC adatokról van szó. (2) A SELEC és a tagállamok megfelelő intézkedéseket tesznek a minősített információk védelmére. A minősítés szintjét az információt szolgáltató fél a jelen Egyezmény alapján állapítja meg. (3) Minősített adatokhoz nem férhet hozzá más, csak a nemzeti joguk alapján megfelelő biztonsági átvilágításon átesett és hozzáférési jogosultsággal rendelkező személyek. A nemzeti jog alapján illetékes nemzeti hatóság kizárólag a biztonsági átvilágítás eredményéről tájékoztatja a SELEC-et, amely a SELEC-re nézve kötelező érvényű. (4) A Tanács elfogad egy biztonsági kézikönyvet, amely többek között részletes szabályokat tartalmaz a SELEC szervezeten belül alkalmazandó biztonsági intézkedésekről és az egyes minősítési szintekhez kapcsolódó biztonsági követelményekről. (5) A SELEC az alábbi minősítési szinteket alkalmazza: „korlátozott terjesztésű”, „bizalmas”, „titkos” és „szigorúan titkos”. (6) A biztonsági kézikönyvben foglalt biztonsági intézkedések gyakorlati végrehajtásáért a főigazgató felel. IV. FEJEZET SZEMÉLYES ADATOK VÉDELME 21. cikk Személyes adatok (1) A SELEC Információs Rendszerben található személyes adatoknak olyan személlyel kell kapcsolatban állniuk, aki ellen – a tagállam nemzeti jogával összhangban – a SELEC hatáskörébe tartozó bűncselekmény elkövetése miatt nyomozás folyik, vagy akit ilyen bűncselekmény miatt elítéltek. (2) Az (1) bekezdés szerinti személyekkel kapcsolatos adatok kizárólag az alábbiakat tartalmazhatják: a) vezetéknév, leánykori név, keresztnév, felvett vagy feltételezett név; b) születés helye, ideje; c) állampolgárság; d) nem; e) lakhely, foglalkozás, illetve az adott személy tartózkodási helye; f) forgalmi engedély, személyazonosító igazolvány és útlevél adatai; és g) amennyiben szükséges és rendelkezésre áll, más olyan ismertetőjegyek, amelyek az adott személy beazonosításához segíthetnek, ideértve bármely különös, objektív és nem változó fizikai ismertetőjegyeket, és személyi vagy más személyazonosságot igazoló számot. (3) A (2) bekezdésben említett adatokon túlmenően, a SELEC Információs Rendszert az (1) bekezdésben említett személyekkel kapcsolatos további adatok kezelésére is fel lehet használni: a) bűncselekmények, illetőleg azok elkövetésének helye, ideje és módja; b) eszközök, melyeket bűncselekmények elkövetéséhez használtak vagy használhattak; c) bűnszervezetben való részvétel gyanúja; d) a SELEC hatáskörébe tartozó bűncselekményekhez kapcsolódó, büntetőügyben hozott ítéletek. (4) A SELEC Információs Rendszer továbbá tartalmazhatja: a) a (3) bekezdés a) és b) pontjaiban említett adatokat, amennyiben azok nem tartalmaznak személyre vonatkozó adatokat; b) bármilyen más adatokat, amelyek olyan bűnügyekkel függnek össze vagy hozhatóak összefüggésbe, amelyek nem közvetlenül személyekkel kapcsolatosak, hanem árukra, közlekedési eszközre, vállalkozásokra, illetőleg ezek technikai értelemben vett azonosítására vonatkoznak. 22. cikk A személyes adatok védelmének alapja A SELEC az adatkezelése során alkalmazza a személyes adatok védelmére vonatkozó alapelveket, figyelembe véve a tagállamok nemzeti adatvédelmi szintjét és kialakult igazgatási gyakorlatát, valamint az egyének védelméről a személyes adatok gépi feldolgozása során, az Európa Tanács keretében 1981. január 28-án kelt Egyezményben, valamint az Európa Tanács Miniszteri Bizottságának 1987. szeptember 17-én elfogadott R (87) 15. ajánlásában meghatározott követelményeket és elveket. A SELEC betartja ezen alapelveket a személyes adatok kezelése során, ideértve az adatfájlokban tárolt, nem automatizált adatokat is. 23. cikk A személyes adatok védelmének alapelvei (1) A jelen Egyezmény szerint, személyes adatokat csak az alábbi alapelvek és végrehajtási szabályok alapján lehet kezelni: a) személyes adatokat csak a SELEC céljaival és feladataival összhangban lehet kezelni; b) személyes adatok kezelésének törvényesnek és tisztességesnek kell lennie; c) a személyes adatok kezelésének – az adatok eredeti gyűjtésének megfelelő céllal összhangban – megfelelőnek, célhoz kötöttnek és korlátozottnak kell lennie; d) az adatoknak pontosnak és időszerűnek kell lenniük, valamint az adatok minőségét és teljességét meg kell őrizni a SELEC adatkezelése során; e) az adatkezelés során fellépő kockázatoknak megfelelő technikai és szervezeti biztonsági intézkedéseket szükséges hozni; f) a SELEC adatkezelésének nyíltnak, rendészeti céljaival és feladataival összhangban állónak kell lennie; g) bármely adatalany hozzáférhet a SELEC által kezelt személyes adatokhoz, figyelembe véve a SELEC rendészeti céljait és feladatait; h) bármely adatalany megfelelő jogorvoslati joggal rendelkezik a SELEC által kezelt személyes adatai vonatkozásában, figyelembe véve a SELEC rendészeti céljait és feladatait; i) a SELEC által végzett személyes adatok kezelését a jelen Egyezmény által létrehozott, független közös felügyeleti testület ellenőrzi. (2) A faji vagy etnikai hovatartozásra, a politikai véleményre, a vallási vagy más meggyőződésre, a szakszervezeti tagságra utaló személyes adatok, valamint az egészségi állapotra vagy a szexuális életre vonatkozó adatok nem dolgozhatók fel, kivéve, ha az feltétlenül szükséges olyan különös nyomozási célok eléréséhez, amelyben a SELEC érdekelt, és csak akkor, ha az ilyen jellegű adat továbbítását a SELEC felé az adatot továbbító fél nemzeti joga lehetővé teszi. Bizonyos személyek csoportjainak az (1) bekezdésben rögzített ismérvek alapján történő csoportosítása tilos. 24. cikk A személyes adatok egyes tételeihez történő hozzáférés korlátozása (1) Bármely hatóság korlátozhatja az általa továbbított személyes adatok egyes tételeihez más tagállam vagy operatív partner hozzáférését. (2) Az adattovábbító tagállam vagy operatív partner vagy a SELEC megállapodhat a fogadó féllel az adatok felhasználásának, valamint harmadik fél részére történő továbbításának korlátozásáról. A korlátozások olyan rendelkezéseket tartalmazhatnak, amelyek összhangban állnak a jelen Egyezmény 23. cikke szerinti alapelvekkel. 25. cikk A személyes adatok tárolására és törlésére vonatkozó határidők (1) A SELEC Információs Rendszerében a személyes adatok csak a SELEC feladatainak ellátásához szükséges ideig tárolhatók. A további tárolás indokoltságát legkésőbb a személyes adatok átadását követő három éven belül felül kell vizsgálni. Az Információs Rendszerben a személyes adatok tárolásának felülvizsgálatát és törlését az adatot átadó félnek kell elvégeznie. (2) A felülvizsgálat során az (1) bekezdés szerinti adatot átadó fél dönthet a személyes adat további, legkésőbb az újabb három év elteltével esedékes felülvizsgálatig történő tárolásáról, amennyiben arra adatkezelés céljából továbbra is szükség van. Amennyiben a személyes adat további tárolásával kapcsolatban nem születik döntés, a SELEC automatikusan törli azt. A SELEC automatikusan értesíti az adatot átadó felet a személyes adatok tárolásának felülvizsgálatára nyitva álló határidő lejártát megelőző három hónappal. 26. cikk További feldolgozás (1) A jelen Egyezmény semmilyen módon nem tiltja vagy gátolja a rendészeti szervek közötti, konkrét ügyekkel és nyomozásokkal kapcsolatos együttműködést és adatcserét, feltéve, hogy az együttműködés és adatcsere során biztosítják a jelen Egyezmény 23. cikkében meghatározott elvek érvényesülését. Ugyanakkor az adattovábbítás kizárt, amennyiben a továbbított adatok sértik az emberi jogokat és a jogállamiság elvét. (2) Személyes adatoknak az átadás alapjául szolgáló céltól eltérő, további feldolgozása csak abban az esetben megengedett, amennyiben: a) az nem összeegyeztethetetlen a SELEC által történő adatkezelés céljaival; b) az adatot átadó tagállam vagy operatív partner ahhoz elő zetesen hozzájárult; c) az adatkezelő hatóság a SELEC hatáskörébe tartozó bűncselekmények megelőzéséért, nyomozásáért, felderítéséért, vagy a bűncselekményekkel kapcsolatos vádemelésért felelős. (3) Harmadik fél vagy megfigyelők részére személyes adatok átadása csak abban az esetben lehetséges, amennyiben az adatot átadó fél ehhez a nemzeti joga szerint elő zetesen hozzájárult, valamint értékelte az adatot átvevő harmadik félnél vagy megfigyelőnél a személyes adatok védelmének megfelelő szintjét. 27. cikk Adatvédelmi felügyelő (1) A Tanács adatvédelmi felügyelőt nevez ki, aki biztosítja a jelen Egyezményben foglalt adatvédelmi rendelkezéseknek való megfelelést, a Tanács által meghatározott hatáskörben. A hatáskör kijelölésénél a Tanácsnak biztosítania kell, hogy az adatvédelmi felügyelő működése során a SELEC konkrét ügyeiben ne járhasson el. Az adatvédelmi felügyelő tevékenységét függetlenül látja el. (2) Az adatvédelmi felügyelő a Tanács közvetlen felhatalmazása alapján különösen az alábbi feladatokat látja el: a) a személyes adatok kezelése során függetlenségével biztosítja a törvényességet és az Egyezményben foglalt adatvédelmi rendelkezéseknek való megfelelést; b) biztosítja, hogy az Egyezmény rendelkezéseivel összhangban a személyes adatok továbbítását és átvételét írásban rögzítik, és azokat megőrzik; c) biztosítja, hogy az adatalanyok kérésükre az Egyezmény rendelkezéseivel összhangban tájékoztatást kapnak jogaikról; d) együttműködik a SELEC adatkezelési eljárásokért, képzésért és tanácsadásért felelős személyzetével; e) együttműködik a közös felügyeleti testülettel. (3) A (2) bekezdésben meghatározott feladatai végrehajtása során az adatvédelmi felügyelő nem fogadhat el utasítást a főigazgatótól, az igazgatóktól, tagállamoktól vagy bármilyen egyéb forrásból. Az adatvédelmi felügyelő feladatai végrehajtása során minden, a SELEC által kezelt adathoz hozzáférhet, illetőleg a SELEC minden helységébe beléphet. (4) Amennyiben az adatvédelmi felügyelő úgy ítéli meg, hogy a jelen Egyezménynek a személyes adatok kezelésére előírt rendelkezéseit nem tartották be, erről tájékoztatja a főigazgatót és a Tanácsot. Amennyiben a főigazgató az adatkezeléssel kapcsolatos rendelkezések betartásáról 60 napon belül nem gondoskodik, az adatvédelmi felügyelő a Tanácshoz fordul, amely visszaigazolja a tájékoztatás kézhezvételét. Amennyiben a Tanács az adatkezeléssel kapcsolatos rendelkezések betartásáról ésszerű határidőn belül nem gondoskodik, az adatvédelmi felügyelő a közös felügyeleti testület elé utalja az ügyet. (5) A Tanács további feladatokat is meghatározhat az adatvédelmi felügyelő számára. Az adatvédelmi felügyelőre vonatkozó végrehajtási szabályokat a Tanács fogadja el. A végrehajtási szabályok különösen az adatvédelmi felügyelő kiválasztására, felmentésére, feladataira, valamint jogaira és kötelezettségeire vonatkoznak. 28. cikk A személyes adatok védelmével kapcsolatos felelősségi szabályok (1) A SELEC-nél kezelt személyes adatokkal kapcsolatos felelősség, különösen az adatgyűjtés jogszerűsége, a SELEC részére történő adattovábbítás, a személyes adatok bevitele, valamint azok pontossága, naprakészsége, és a tárolási határidők igazolása tekintetében a) a személyes adatokat rendelkezésre bocsátó tagállamot, operatív partnert, megfigyelőt vagy harmadik felet; b) illetve a SELEC által lefolytatott elemzés eredményeképp előállt adatok vonatkozásában a SELEC-et terheli. (2) A SELEC felelős emellett minden személyes adat kezeléséért, attól a pillanattól kezdve, amikor adatot vesz fel valamelyik automatizált, vagy nem automatizált adat file-ba. Az olyan személyes adattal kapcsolatban, amelyet a SELEC részére továbbítottak, ugyanakkor még nem helyezték el azt a SELEC Információs Rendszerében, az adatot átadó országot terheli a felelősség. Ugyanakkor, a SELEC felelőssége biztosítani azt, hogy mindaddig, amíg ilyen személyes adatot el nem helyezik egy adatfile-ban, addig ahhoz csak felhatalmazással rendelkező SELEC tisztviselők férhetnek hozzá annak értékelése érdekében, hogy az adat a SELEC által kezelhető-e, valamint az adatot átadó fél felhatalmazott tisztviselői. Ha a SELEC az értékelést követően okkal feltételezi, hogy a hozzá érkezett adat nem pontos és nem naprakész, értesíti erről az adatot átadó felet. 29. cikk Jogosulatlan és helytelen adatkezelésért viselt felelősség (1) Minden tagállam nemzeti jogával összhangban felel a személyeknek okozott olyan kárért, amely a személyes adatokat érintő jogi vagy ténybeli hiba eredménye. A károsult személy csak a károkozás helye szerinti tagállam ellen indíthat kártérítési keresetet. A tagállam annak érdekében, hogy nemzeti joga szerint mentesüljön a felelősség alól, a károsulttal szemben nem hivatkozhat arra, hogy más tagállam továbbította részére a helytelen adatot. (2) Amennyiben a jogi vagy ténybeli hibákat az okozta, hogy egy vagy több tagállam helytelenül adta át az adatot vagy megsértette a jelen Egyezmény rendelkezéseit, illetve, hogy a SELEC jogosulatlanul vagy helytelenül tárolta vagy kezelte az adatot, az adott tagállam vagy a SELEC kérelemre köteles megtéríteni a tagállamnak a károsult részére kifizetett kártérítési összeget, kivéve, ha utóbbi a jelen Egyezményben foglalt előírások megsértésével használta fel az adatot. Ez az elv az operatív partnerekre is érvényes, amennyiben a SELEC-kel kötött együttműködési megállapodás így rendelkezik. (3) A károsult személyt kártalanító tagállam és a SELEC, illetve egy másik tagállam közötti, az elvre vagy a megtérítés összegére vonatkozó vitát az 50. cikk értelmében a Tanács elé kell utalni. 30. cikk Az adatalany hozzáférési joga (1) Bármely személy jogosult ésszerű időközönként tájékoztatást kapni arról, hogy személyes adatait a SELEC kezeli-e, valamint arra, hogy ezen adatokról számára érthető formában tájékoztassák. (2) Bármely személy, aki a jelen cikkben foglalt jogát kívánja gyakorolni, díjmentesen nyújthat be kérelmet a SELEC-hez. (3) A SELEC a kérelmet haladéktalanul, minden esetben a SELEC-hez történő megérkezést követő három hónapon belül megválaszolja, a jelen cikkben foglaltak figyelembevételével. (4) Az (1) bekezdés értelmében, a tájékoztatásra vonatkozó kérelmet el kell utasítani, ha ez szükségszerű: a) a SELEC céljainak és feladatainak megfelelően teljesítése; b) a tagállamok biztonságának és közrendjének védelme, illetve bűncselekmények megelőzése; c) harmadik személyek jogainak és szabadságainak védelme; d) valamely nemzeti vagy közös nyomozás veszélyeztetésének elkerülése érdekében. (5) A (4) bekezdésben foglalt indokok alkalmazásának vizsgálata során az érintett érdekeit figyelembe kell venni. (6) A kérelemre történő válasszal kapcsolatos döntés meghozatala előtt a SELEC-nek konzultálnia kell a hatáskörrel rendelkező, adatot átadó rendészeti szervekkel. A SELEC megtagadja a tájékoztatást, amennyiben egy vagy több hatáskörrel rendelkező rendészeti szerv vagy a SELEC úgy dönt, hogy a kérelmet a (4) bekezdés alapján el kell utasítani. A rendészeti szerv elutasító döntésének okairól tájékoztatnia kell a SELEC-et. (7) Amennyiben az (1) bekezdés szerinti kérelemben foglalt információkkal kapcsolatos közlést megtagadják, a SELEC köteles tájékoztatni az érintettet, hogy kérelmét megvizsgálták és az Egyezmény rendelkezéseinek értelmében elutasították, oly módon, hogy az elutasítás indokolásából ne derüljön ki, hogy a SELEC az érintettel kapcsolatban személyes adatokat kezelt-e. Az elutasítás indokait a SELEC-nek jegyzőkönyvbe kell foglalnia. 31. cikk Adatok helyesbítése és törlése (1) Bármely adatalanynak joga van írásban kérni a SELEC-től a rá vonatkozó helytelen adatok helyesbítését vagy törlését. Amennyiben ilyen kérelem révén vagy más módon kiderül, hogy a SELEC által tárolt, harmadik fél által továbbított adat, vagy a SELEC által elvégzett elemzés eredményeként előálló adat helytelen, vagy, hogy az adat felvétele és tárolása ellentmond a jelen Egyezmény rendelkezéseinek, a SELEC köteles az adatokat helyesbíteni vagy törölni. (2) Amennyiben a helytelen adatot más lehetséges módon továbbították, vagy az operatív partner vagy tagállam által rendelkezésre bocsátott adat hibáját helytelen továbbítás okozta, vagy azt a jelen Egyezmény előírásainak megszegésével továbbították, illetve, ha az adatokat nem megfelelő eljárással vették fel, vették át vagy tárolták, vagy a jelen Egyezmény rendelkezéseit a SELEC sértette meg, a SELEC köteles az adatokat helyesbíteni vagy törölni, az érintett tagállammal vagy operatív partnerrel együttműködve. (3) Az (1) és (2) bekezdésekben említett esetekben az adatot átvevő tagállamot vagy operatív partnert haladéktalanul értesíteni kell. Az adatot átvevő tagállam vagy operatív partner is helyesbíti vagy törli ezeket az adatokat, a vonatkozó előírások szerint. (4) A 30. cikk (4) és (5) bekezdéseiben foglaltak kivételével, a SELEC írásban, haladéktalanul és minden esetben 3 hónapon belül értesíti az adatalanyt a rá vonatkozó adatok helyesbítéséről vagy törléséről. 32. cikk Fellebbezés (1) Az ellenőrzés, az adatokhoz való hozzáférés, vagy az adatok helyesbítése és törlése iránti kérelmekre történő válaszában a SELEC értesíti az adatalanyt arról, hogy fellebbezést jelenthet be a Közös Felügyeleti Testületnél, valamint közli az erre rendelkezésre álló határidőt. (2) Minden adatalanynak joga van fellebbezni a Közös Felügyeleti Testülethez, amennyiben nem elégedett a kérelmére a SELEC által adott válasszal, vagy amennyiben a 30. és 31. cikkekben foglaltak szerinti határidőben nem kapott választ. A fellebbezést a válasz kézhezvételét, illetve a 30. és 31. cikkekben meghatározott határidő leteltét követő 30 napon belül lehet benyújtani. (3) A Közös Felügyeleti Testület a következő ülésén megvizsgálja és dönt a fellebbezésről. A Közös Felügyeleti Testület fellebbezéssel kapcsolatos döntése végleges, és a fellebbezéssel érintett felekre kötelező érvényű. (4) Amennyiben a fellebbezés a 30. és 31. cikkekben foglaltakkal kapcsolatos kérelemre adott válaszra vonatkozik, a közös felügyeleti testületnek konzultálnia kell annak a tagállamnak vagy operatív partnernek az illetékes adatvédelmi felügyelő testületével, ahonnan az adat eredt. (5) Amennyiben a fellebbezés a SELEC 30. és 31. cikkekben foglaltakkal kapcsolatos olyan döntésére vonatkozik, amely a 30. cikk (4) bekezdésében foglalt megtagadási okon alapul, a Közös Felügyeleti Testület – a SELEC, az érdekelt tagállam és operatív partner meghallgatása után – kizárólag egyetértés alapján bírálhatja felül e döntést. Egyetértés hiányában a Közös Felügyeleti Testület értesíti a fellebbezőt az elutasításról oly módon, hogy az elutasítás indokolásából ne derüljön ki, hogy az érintettel kapcsolatban személyes adatokat kezelnek-e. 33. cikk Nemzeti felügyelet (1) Minden tagállamnak ki kell jelölnie nemzeti jogával összhangban egy hatóságot és gondoskodnia kell a jelen Egyezményhez kapcsolódó tevékenységének adatvédelmi szempontú független nemzeti felügyeletéről, figyelemmel a személyes adatok védelmének az Európa Tanács által megállapított nemzetközi követelményeire és elveire. (2) A 29. cikk sérelme nélkül a tagállamok minden személy számára lehetővé teszik, hogy a nemzeti jogban az adatkezelés során biztosított jogok megsértése esetén jogorvoslattal élhessen, nemzetiségétől és tartózkodási helyétől függetlenül. (3) A SELEC megteszi a szükséges intézkedéseket a nemzeti felügyelet munkájának megkönnyítése érdekében, beleértve, hogy hozzáférést biztosít az összekötő tisztviselők megfelelő szolgálati helyiségeihez. (4) A tagállamok tájékoztatják a Közös Felügyeleti Testületet minden olyan adatvédelemre vonatkozó, a SELEC-kel kapcsolatos megállapításról, amely a felügyeleti tevékenység eredményeként született. 34. cikk Közös Felügyeleti Testület (1) Egy független Közös Felügyeleti Testület kerül létrehozásra a 32. cikk szerinti fellebbezések tárgyalására, valamint annak érdekében, hogy a jelen Egyezményben foglalt adatvédelmi rendelkezések érvényesülése szempontjából felülvizsgálja a SELEC-hez kötődő eljárásokat és gyakorlatokat. A Közös Felügyeleti Testület a tagállamok egy-egy, a nemzeti jog alapján az adatvédelmi ügyekben független szakértőjéből áll. A Közös Felügyeleti Testület megállapítja eljárási szabályzatát. Feladataik ellátása során a Közös Felügyeleti Testület tagjai más szervtől nem fogadhatnak el utasításokat. (2) A Közös Felügyeleti Testület legalább évente egy alkalommal időszakos ellenőrzéseket tart. (3) A SELEC az utóbbi feladatok ellátásához segítséget nyújt a Közös Felügyeleti Testület részére, amelynek során különösen: a) megadja a Közös Felügyeleti Testület által kért tájékoztatást, hozzáférést biztosít minden dokumentumhoz és papír alapú aktához, valamint az ezekben tárolt adatokhoz; b) szabad hozzáférést biztosít minden időpontban helyiségeihez a Közös Felügyeleti Testület számára; c) végrehajtja a Közös Felügyeleti Testület fellebbezésre vonatkozó döntéseit. (4) Amennyiben a Közös Felügyeleti Testület az Egyezmény rendelkezéseinek megsértését állapítja meg a személyes adatok tárolása, kezelése vagy felhasználása terén, azt a főigazgató tudomására kell hoznia, aki a Közös Felügyeleti Testület által megállapított határidőn belül válaszol. A főigazgató a teljes eljárás során folyamatosan tájékoztatja a Tanácsot. Amennyiben a Közös Felügyeleti Testület nem elégedett a főigazgató válaszával, a kérdést a Tanács elé utalja. (5) A Közös Felügyeleti Testület tájékoztatja a főigazgatót és a Tanácsot a megtett felülvizsgálatokról, és megteszi a szükséges ajánlásokat az adatvédelmi gyakorlatok és eljárások tekintetében. A főigazgató és a Tanács figyelembe veszi ezen ajánlásokat, és minden megfelelő lépést megtesz az eljárásokkal és gyakorlatokkal kapcsolatos problémák megoldása érdekében. (6) A Közös Felügyeleti Testület a tevékenységéről rendszeres időközönként nyilvános jelentéseket készít. V. FEJEZET PÉNZÜGYI RENDELKEZÉSEK 35. cikk Költségvetés (1) A SELEC költségvetését évenként állapítják meg. A pénzügyi év január 1-jétől december 31-ig tart. (2) A költségvetés megjeleníti a teljes éves bevételt és a teljes éves kiadást. A költségvetésnek egyensúlyban kell lennie, a teljes éves bevételnek mindig fedeznie kell a teljes éves kiadásokat. (3) A Tanács minden évben legkésőbb május 31-ig megtárgyalja és elfogadja a költségvetést. A költségvetést a Tanács megváltoztathatja. (4) Ötéves költségvetési tervet kell megtárgyalni és elfogadni, amelyet korrigálni lehet az éves költségvetéssel egyidejűleg. 36. cikk Bevétel (1) A költségvetés tagállami hozzájárulásokból és egyéb forrásokból áll. (2) Az egyéb forrás lehet adomány, támogatás vagy más nemzeti kormányzati forrás, nemzetközi szervezetek hozzájárulása, más közösségi forrás, továbbá a Tanács külön hozzájárulásával, magánszemélyek hozzájárulásai. (3) Amennyiben bármely tagállam nem teljesíti a pénzügyi kötelezettségeit, az ügyet a Tanács elé kell utalni tárgyalásra. 37. cikk Külső pénzügyi ellenőrzés A SELEC pénzügyi nyilvántartásai, beleértve a költségvetésen alapuló bevételeket és kiadásokat mutató számlákat, és a mérleget, amely a SELEC eszközeit és forrásait mutatja, külső pénzügyi ellenőrzés tárgya. 38. cikk Pénzügyi szabályok és rendelkezések A pénzügyi szabályokat és szabályzatokat a Tanács tárgyalja és fogadja el. VI. FEJEZET RÉSZVÉTEL 39. cikk Tagság A SELEC tagállamai a jelen Egyezmény Felei. 40. cikk Felvétel (1) A SELEC minden olyan állam számára nyitva áll csatlakozásra, amelynek különös érdeke fűződik a Délkelet-európai régió rendészeti együttműködéséhez és amely tagsági kérelmet ad be, egyetért a SELEC jelen Egyezményben foglalt céljaival és feladataival, és eleget tesz a Tanács által megállapított feltételeknek. (2) A tagsági kérelmeket a Tanács tárgyalja meg és hagyja jóvá. A jóváhagyás után a Tanács, a 45. cikkel összhangban felkéri a tagfelvételt kérő államot az Egyezményhez való csatlakozásra. 41. cikk Operatív partner státusz (1) A SELEC operatív partner státusz létesítése kérelemre minden állam és nemzetközi szervezet számára nyitva áll, amely kifejezi a SELEC-kel történő együttműködési szándékát, vállalja a SELEC támogatását, és együttműködési megállapodást köt a SELEC-kel. (2) Miután a Tanács úgy határozott, hogy egy jelölt megfelel azoknak a feltételeknek, amelyek az operatív partneri státuszra vonatkozó tárgyalások megkezdéséhez szükségesek, a főigazgató az együttműködési megállapodásra vonatkozó tárgyalásokat lefolytatja. (3) Az együttműködési megállapodás többek között a személyes adatok védelmével, a biztonsági intézkedésekkel, pénzügyi viszonyokkal, valamint a SELEC és az operatív partnerek közötti viták rendezésének módjával kapcsolatban tartalmaz megfelelő rendelkezéseket. Miután az együttműködési megállapodás szövegtervezetét elfogadta a Tanács, a SELEC nevében azt a főigazgató írja alá. (4) A Tanács határozata alapján az operatív partneri státusz felfüggeszthető vagy megszüntethető. (5) Az operatív partner az együttműködési megállapodás végrehajtása érdekében saját költségére képviselőket küldhet a SELEC székhelyére. 42. cikk Megfigyelői státusz (1) A megfigyelői státusz kérelem alapján bármely olyan állam vagy nemzetközi szervezet számára nyitva áll, amely kifejezi szándékát a SELEC-kel történő együttműködésre és a SELEC támogatására. (2) A megfigyelők meghívás alapján részt vehetnek a Tanács ülésein. A megfigyelői státusz nem biztosít jogot az operatív tevékenységekben való részvételre, illetőleg a személyes és minősített adatok vagy információk cseréjére. (3) A megfigyelői státusz a Tanács döntése alapján adható meg, függeszthető fel vagy szüntethető meg, a megfigyelők számára kiadott iránymutatásokban foglalt feltételekkel összhangban. 43. cikk Kapcsolat rendészeti szervekkel, szervezetekkel (1) A SELEC törekszik a kölcsönösen előnyös kapcsolatok kiépítésére az európai és más nemzetközi rendészeti szervezetekkel és szervekkel, többek között az Europollal, az Interpollal és a Vám Világszervezettel, a hatékony rendészeti együttműködés megerősítése érdekében. (2) Az Europollal való együttműködés kialakítása során és az együttműködési megállapodás megkötését megelőzően is használhatja a SELEC, többek között, az Europol stratégiai és operatív elemző kapacitását, amennyiben az Europol ezeket felajánlja. Ennek érdekében a SELEC és az Europol megállapodhatnak egy vagy több képviselő SELEC központba vagy az Europolhoz történő küldéséről. VII. FEJEZET FELELŐSSÉG 44. cikk Felelősség (1) Minden szerződéses felelősségre, ami a SELEC-kel kapcsolatos, annak az országnak a joga alkalmazandó, amelyre a szerződés hatálya kiterjed, kivéve, ha a szerződés másként rendelkezik. (2) Szerződésen kívüli felelősség esetén a SELEC minden olyan kár megtérítéséért felel, amelyet szervei, főigazgatója, igazgatója vagy tisztviselői tevékenységük ellátása során okoznak. VIII. FEJEZET ZÁRÓ RENDELKEZÉSEK 45. cikk Aláírás, megerősítés, elfogadás, jóváhagyás, csatlakozás (1) Az egyezmény nyitva áll aláírásra azon országok számára, amelyek az országhatárokat átlépő bűnözés megelőzésében és leküzdésében való együttműködésről szóló, Bukarestben, Romániában, 1999. május 26-án aláírt Megállapodás Szerződő Felei. (2) Az aláíró államok az Egyezményt nemzeti joguknak megfelelően megerősítik, elfogadják vagy jóváhagyják. (3) Az Egyezmény rendelkezéseinek megfelelően az Egyezmény csatlakozásra nyitva áll bármely más állam részére. (4) A megerősítési, elfogadási, jóváhagyási vagy csatlakozási okiratokat a Letéteményesnél kell letétbe helyezni. (5) A megerősítési, elfogadási, jóváhagyási vagy csatlakozási okiratok letétbe helyezésekor minden tagállam tájékoztatja a Titkárságot a hatáskörrel rendelkező nemzeti hatóságairól. 46. cikk Hatálybalépés (1) A jelen Egyezmény az azt követő hatvanadik napon lép hatályba, hogy az országhatárokat átlépő bűnözés megelőzésében és leküzdésében való együttműködésről szóló, Bukarestben, Romániában, 1999. május 26-án aláírt Megállapodás Szerződő Felei közül kilenc letétbe helyezte a megerősítési, jóváhagyási vagy elfogadási okiratait. (2) Minden olyan állam tekintetében, amely az (1) bekezdésben meghatározott hatálybalépési időpontot követően erősíti meg, fogadja el, hagyja jóvá, vagy csatlakozik az Egyezményhez, az Egyezmény az állam okiratának letétbe helyezése napján lép hatályba. 47. cikk Módosítások (1) Az Egyezmény bármely tagállam javaslatára módosítható. (2) A főigazgató minden ilyen módosítási javaslatról tájékoztatja a tagállamokat hat hónappal azt megelőzően, hogy a Tanácshoz benyújtanák megtárgyalás és elfogadás céljából. (3) A 2. cikk szerint elfogadott módosításokat meg kell erősíteni, el kell fogadni, jóvá kell hagyni a tagállamok részéről, és azok a 46. cikkben meghatározott eljárás szerint lépnek hatályba. 48. cikk Fenntartások Az Egyezményhez nem fűzhető fenntartás. 49. cikk Átmeneti rendelkezések (1) Az Egyezmény hatálybalépésével egyidejűleg az országhatárokat átlépő bűnözés megelőzésében és leküzdésében való együttműködésről szóló, Bukarestben, Romániában, 1999. május 26-án aláírt Megállapodás hatályát veszti. (2) Minden, a SECI Központot illető jog, kötelezettség vagy vagyontárgy az Egyezmény hatálybalépésével egyidejűleg átkerül a SELEC-hez. (3) A SECI Központ valamennyi megfigyelője a SELEC-ben is megfigyelő lehet, amennyiben hivatalosan bejelenti erre vonatkozó szándékát a főigazgatónak. (4) Azon SECI Megfigyelőknek, akik operatív partneri státuszt szeretnének, ilyen státuszért a SELEC-nél pályázniuk kell. (5) A SECI Központ Közös Együttműködési Bizottságának minden, a SECI Megállapodás szerinti állandó tanácsadója a SELEC megfigyelője lehet, amennyiben hivatalosan bejelenti erre vonatkozó szándékát a főigazgatónak. (6) A Románia és a Délkelet-európai Együttműködési Kezdeményezés országhatárokat átlépő bűnözés leküzdésére létrehozott Regionális Központja között Bukarestben, Romániában, 2000. október 2-án létrejött székhelyegyezmény mindaddig hatályban marad, amíg a 6. cikk (2) bekezdésében említett, a SELEC és a fogadó ország közötti székhely-megállapodás hatályba nem lép. 50. cikk Viták rendezése Az Egyezmény értelmezésével vagy alkalmazásával összefüggő, két vagy több tagállam, illetve egy tagállam és a SELEC közötti vita esetén a felek kölcsönös egyeztetések és tárgyalások során keresik a megoldást. Amennyiben ezen tárgyalások és egyeztetések hat hónapon belül nem vezetnek eredményre, a Felek a Tanács elé utalják a vitát tárgyalás és megfelelő intézkedés elrendelése céljából. 51. cikk Kilépés (1) Bármely tagállam bármikor kiléphet az Egyezményből a Titkárságnak és a Letéteményesnek címzett írásos nyilatkozattal, amely a nyilatkozat hiteles másolatát minden tagállam részére eljuttatja. (2) A kilépés a nyilatkozat Letéteményes általi kézhezvételét követő három hónap elteltével válik hatályossá. A kilépéskor folyamatban lévő tevékenységeket és eljárásokat a jelen Egyezménnyel összhangban be kell fejezni. (3) A pénzügyi kötelezettségeket érintően a kilépés azon pénzügyi év végén lép hatályba, amelyben a nyilatkozatot tették. (4) A tagállam a kilépését követően is köteles figyelemmel lenni az Egyezmény rendelkezéseire a jelen Egyezmény alapján kicserélt adatok védelmét illetően. 52. cikk Letéteményes (1) A jelen Egyezmény letéteményese Románia Kormánya. (2) A letéteményes beiktatás és közzététel céljából eljuttatja az Egyezmény hiteles másolatát az Egyesült Nemzetek Titkárságának, az Egyesült Nemzetek Alapokmányának 102. cikkével összhangban. (3) Az Egyezmény egyetlen angol nyelvű eredeti példányát a letéteményesnél helyezik letétbe, amely ennek hiteles másolatát valamennyi tagállamnak eljuttatja. FENTIEK HITELÉÜL, az alulírott, erre Kormányaik által kellően feljogosított meghatalmazottak aláírták ezt az Egyezményt. Kelt Bukarestben (Románia), 2009. december 9-én. Aláírások” 4. § Az Országgyűlés e törvénnyel felhatalmazást ad a Délkelet-európai Rendészeti Központ kiváltságairól és mentességeiről szóló, Bukarestben, 2010. november 24-én létrejött Jegyzőkönyv (a továbbiakban: Jegyzőkönyv) kötelező hatályának elismerésére.

5. § Az Országgyűlés a Jegyzőkönyvet e törvénnyel kihirdeti.

6. § A Jegyzőkönyv hiteles angol nyelvű szövege, valamint annak hivatalos magyar nyelvű fordítása a következő: Signatures” „A DÉLKELET-EURÓPAI RENDÉSZETI KÖZPONT KIVÁLTSÁGAIRÓL ÉS MENTESSÉGEIRŐL SZÓLÓ JEGYZŐKÖNYV A jelen Jegyzőkönyv Felei, figyelemmel arra, hogy a Délkelet-európai Rendészeti Központról szóló, Bukarestben, Romániában, 2009. december 9-én aláírt Egyezmény szerint a tagállamok létrehozzák a Délkelet-európai Rendészeti Központ kiváltságairól és mentességeiről szóló Jegyzőkönyvet, a következőkben állapodtak meg: I. FEJEZET ÁLTALÁNOS RENDELKEZÉSEK 1. cikk Meghatározások A jelen Jegyzőkönyv alkalmazásában: a) a „SELEC Egyezmény” a Délkelet-európai Rendészeti Központról szóló, Bukarestben, Romániában, 2009. december 9-én aláírt Egyezmény; b) a „SELEC” Délkelet-európai Rendészeti Központ; c) a „fogadó ország” az az ország, ahol a SELEC központja található; d) a „tagállamok képviselői” a nemzeti delegációk azon tagjai, akik részt vesznek a SELEC által összehívott üléseken; e) a „SELEC tisztviselői” a főigazgató és igazgatók felügyelete és ellenőrzése alatt dolgozó személyek; f) a „főigazgató” a SELEC főigazgatója; g) az „igazgatók” a SELEC igazgatói; h) az „összekötő tisztviselők” a tagállamok által a SELEC központjába küldött tisztviselők; i) a „SELEC által összehívott ülés” bármely SELEC szerv vagy alárendelt szerv ülése, illetve a SELEC által összehívott konferencia; j) „tulajdon” a SELEC valamennyi bevétele és tulajdona, ideértve a pénzeszközöket, vagyontárgyakat és egyéb tulajdontárgyakat, melyet a SELEC a hivatali tevékenységének megfelelően birtokol, őriz vagy kezel; k) „helyiségek” épületek vagy épületrészek a hozzájuk tartozó földterülettel együtt, melyeket – a tulajdonviszonyoktól függetlenül – kizárólag a SELEC céljaira használnak; l) „irattár” minden nyilvántartás, levelezés, dokumentum, kézirat, számítógépes és médiaadat, fénykép, film, videofelvétel, hangfelvétel és egyéb adat, amely a SELEC tulajdonában vagy birtokában van. 2. cikk A Jegyzőkönyv végrehajtása A SELEC minden esetben együttműködik a tagállamok illetékes hatóságaival az igazságszolgáltatás megfelelő működésének elősegítése érdekében, és köteles megelőzni a Jegyzőkönyv rendelkezései alapján biztosított kiváltságokkal és mentességgel való bármely visszaélést. II. FEJEZET A SELEC KIVÁLTSÁGAI ÉS MENTESSÉGEI 3. cikk Mentesség a joghatóság alól (1) A SELEC és tulajdona, bárhol és bárkinek a birtokában van, mentes a joghatóság bármely formája alól, kivéve, ha konkrét ügyben a Tanács döntésével engedélyezi a mentességről való lemondást. E lemondás azonban nem terjed ki a végrehajtási intézkedésekre, melyek esetében külön lemondás szükséges. (2) Az (1) bekezdés sérelme nélkül, a SELEC nem élvez mentességet a következők vonatkozásában: a) a SELEC szerződéses kötelezettségén alapuló polgári per; b) a közvetlenül a SELEC által indított eljárásokkal kapcsolatos viszontkereset; c) a SELEC Egyezménynek a személyes adatok védelmével kapcsolatos rendelkezései megsértése miatt indított polgári jogi per; d) a SELEC által vagy a SELEC érdekében üzemeltetett gépjármű, vízi vagy légi jármű által okozott balesetből származó, kártérítés iránti polgári jogi per, amennyiben a kártérítés a biztosításból nem fedezhető. 4. cikk Sérthetetlenség (1) A SELEC helyiségei sérthetetlenek. Tulajdona, bárhol és bárkinek a birtokában van, végrehajtási, közigazgatási, bírósági vagy jogalkotási eljárás során sem vonható kutatás, elvonás, elkobzás, kisajátítás vagy bármilyen beavatkozás alá. (2) A Tanács irattára sérthetetlen, bárhol és bárkinek a birtokában van. 5. cikk Zászló és jelkép A SELEC jogosult a hivatalos célokra használt helyiségeiben, járművein és egyéb szállító eszközein saját zászlajának és jelképének használatára. A tagállamok zászlóit ki kell tűzni a SELEC épületein. 6. cikk A kommunikációval és kiadványokkal kapcsolatos könnyítések és mentességek (1) A Felek engedélyezik, hogy a SELEC hivatalos célból külön hozzájárulás nélkül szabadon kommunikáljon, és elősegítik a SELEC számára e jog gyakorlását. A SELEC fenntarthatja magának a jogot arra, hogy titkosítási rendszereket és kódokat használjon, valamint arra, hogy hivatalos levelezését és egyéb hivatalos írásbeli kommunikációját hivatalos futár közreműködésével vagy lepecsételt csomag útján végezze, melyek ugyanazon kiváltságok és mentességek tárgyát képezik, mint a diplomáciai futárok és csomagok. (2) A SELEC hivatalos kommunikációja kapcsán legalább olyan kedvező elbánásban részesül, mint amelyet a tagállam bármely más állam diplomáciai képviseletének nyújt. (3) A Felek elismerik a SELEC azon jogát, hogy a SELEC Egyezményben meghatározott célokhoz kapcsolódó területeket érintően kiadványokat jelentessen meg. A SELEC-nek küldött és a SELEC-től érkezett minden hivatalos kommunikáció – függetlenül annak formájától és eszközétől – sérthetetlen. 7. cikk Mentességek (1) Hivatalos tevékenységeinek körében, a SELEC és tulajdona: a) mentes minden közvetlen adó alól, akár országos, regionális vagy helyi hatóság veti azt ki. Ezen azonban azt kell érteni, hogy a SELEC nem igényel mentességet a közüzemi szolgáltatások ellenértékét képező díjak, adók vagy illetékek megfizetése alól; b) mentes a kiviteli és behozatali vámok, tilalmak és korlátozások alól, olyan árucikkek esetében, melyeket a SELEC hivatalos használati célból importál vagy exportál, feltéve, hogy az importált árucikkeket nem adja el vagy másképpen nem idegeníti el a behozatali tagállam területén, kivéve ha a tagállam ezt engedélyezi; c) mentes a vámok, tilalmak és korlátozások alól a hivatalos kiadványai kivitele és behozatala tekintetében; d) mentes a hivatalos célok érdekében szükséges árucikkek és szolgáltatások közvetett megadóztatása alól, ideértve az említett árucikkekre és szolgáltatásokra vonatkozó általános forgalmi adót is, ugyanazon feltételek mellett, mint amelyet a tagállam bármely más állam diplomáciai képviseletének nyújt. (2) A jelen cikk (1) bekezdésének d) pontjában szerepeltetett mentességeket – visszatérítés formájában – ugyanazon eljárások szerint kell biztosítani, mint amelyet a tagállam a diplomáciai képviseleteknek nyújt. 8. cikk A pénzeszközök korlátozásoktól való mentessége A SELEC anélkül, hogy bármilyen pénzügyi ellenőrzés vagy haladék tárgyát képezné, a Felek területén belül szabadon: a) bármilyen pénznemet vásárolhat az engedélyezett csatornákon keresztül, birtokolhatja, illetve értékesítheti azt; b) bármilyen pénznemben vezethet bankszámlákat. III. FEJEZET A SELEC MUNKÁJÁBAN RÉSZT VEVŐ SZEMÉLYEK KIVÁLTSÁGAI ÉS MENTESSÉGEI 9. cikk A tagállamok képviselőinek kiváltságai és mentességei (1) A tagállamok képviselői a SELEC-kel kapcsolatos tevékenységük során, valamint a SELEC által összehívott ülések helyszínére, illetve az onnan visszafelé történő utazásuk alatt, a következő kiváltságokban és mentességekben részesülnek: a) mentesség a letartóztatás vagy fogvatartás, valamint személyes poggyászuk lefoglalása alól; b) mentesség a hivatalos képviselői minőségben tett szóbeli vagy írásbeli nyilatkozataik és valamennyi cselekményük vonatkozásában a jogi eljárások minden formája alól. Ez a mentesség folytatólagosan biztosított még akkor is, ha az érintett személyek már nem gyakorolják a képviselői funkciójukat; c) a birtokukban levő hivatalos dokumentumok, adatok és egyéb hivatalos iratok sérthetetlensége; d) jogosultak kódot használni, illetve okmányokat vagy leveleket futár által vagy lepecsételt csomagban kézhez kapni; e) személyük és házastársuk mentes a bevándorlási korlátozások vagy idegenrendészeti intézkedések alól mindazon tagállamban, amelyet feladatuk ellátása során meglátogatnak, vagy amelynek területén átutaznak; f) a valuta és pénzváltási korlátozások szempontjából ugyanazokat a kedvezményeket élvezik, mint a külföldi kormányok ideiglenes külföldi kiküldetésben levő képviselői; g) személyes poggyászuk szempontjából ugyanazokat a mentességeket és kedvezményeket élvezik, mint a diplomáciai képviseletek tagjai. (2) A jelen cikk (1) bekezdése nem alkalmazható a képviselő és azon tagállam között, amelynek ő az állampolgára vagy ahol neki állandó tartózkodási helye, illetve amelynek ő a jelenlegi vagy korábbi képviselője. 10. cikk Az összekötő tisztviselők kiváltságai és mentességei (1) Az összekötő tisztviselőket és a velük közös háztartásban élő családtagokat ugyanazon kiváltságok és mentességek, mentesítések és könnyítések illetik meg a fogadó országban, mint a diplomáciai képviselőket és a velük közös háztartásban élő családtagokat a diplomáciai kapcsolatokról szóló, 1961. április 18-án aláírt Bécsi Egyezmény alapján. (2) Az összekötő tisztviselők nem végezhetnek jövedelemszerzésre irányuló tevékenységet a fogadó országban a SELEC-nél betöltött hivatalos munkakörükön kívül. (3) A fogadó országban állampolgársággal vagy állandó tartózkodási hellyel rendelkező összekötő tisztviselők kizárólag funkcióik gyakorlása során tett hivatalos intézkedések vonatkozásában élveznek sérthetetlenséget, illetve mentességet a jogi eljárások alól. (4) Az összekötő tisztviselők, a fogadó országtól eltérő tagállamok területén, a SELEC feladatával kapcsolatos funkcióik gyakorlása során a 9. cikkben a tagállamok tisztviselőire meghatározott kiváltságokat és mentességeket élvezik, a 9. cikk (1) bekezdés e) és g) pontjaiban foglaltak kivételével. 11. cikk A főigazgatót, az igazgatókat és a SELEC tisztviselőit megillető kiváltságok és mentességek (1) A főigazgató, az igazgatók és a SELEC tisztviselői: a) mentesek a hivatalos képviselői minőségben tett szóbeli vagy írásbeli nyilatkozataik és valamennyi cselekményük vonatkozásában a jogi eljárások minden formája alól. Ez a mentesség folytatólagosan biztosított még akkor is, ha az érintett személyek már nem gyakorolják a képviselői funkciójukat. b) adómentességet élveznek a SELEC által számukra kifizetett bér, díjazás és illetmény vonatkozásában; c) a velük közös háztartásban élő családtagokkal együtt mentesek a bevándorlási korlátozások és az idegenrendészeti intézkedések alól; d) a valutakorlátozások szempontjából ugyanazokat a kedvezményeket élvezik, mint a hasonló rangú diplomáciai képviseletek tagjai; e) a velük közös háztartásban élő családtagokkal együtt a nemzetközi válságok idején ugyanazon hazatérési kedvezményekben részesülnek, mint a hasonló rangú diplomáciai képviseletek tagjai; f) joguk van arra, hogy a fogadó országba, annak belső joga szerint vámmentesen hozhassák be bútoraikat és személyes használati tárgyaikat – a gépjárművet is beleértve – az első szolgálatba lépés alkalmával, továbbá arra, hogy SELEC-nél betöltött funkciójuk megszűnését követően vámmentesen vihessék ki azokat; g) nem kötelesek tanúvallomást tenni hivatalos feladataikkal kapcsolatosan; és h) sérthetetlenséget élveznek a SELEC-kel kapcsolatos iratok, dokumentumok és egyéb hivatalos iratok vonatkozásában. (2) A jelen cikk (1) bekezdésében említett kiváltságokon és mentességeken túlmenően, a főigazgatót és az igazgatókat – saját személyük és a velük egy háztartásban élő családtagok vonatkozásában – ugyanazon kiváltságok és mentességek, mentesítések, és könnyítések illetik meg a fogadó országban, mint a diplomáciai képviselőket és a családtagjaikat a diplomáciai kapcsolatokról szóló, 1961. április 18-án aláírt Bécsi Egyezmény alapján. (3) A főigazgatóra, igazgatókra és a SELEC tisztviselőire vonatkozó, a jelen cikk (1) bekezdése b)–f) pontjaiban, valamint jelen cikk (2) bekezdésében említett kiváltságok és mentességek nem alkalmazhatók azzal a Féllel szemben, amelynek az érintett az állampolgára, vagy ahol neki állandó tartózkodási helye van. 12. cikk Az operatív partnerek képviselőinek kiváltságai és mentességei Az operatív partnerek SELEC-hez küldött képviselőit – együttműködési megállapodás alapján – az összekötő tisztviselőket megillető kiváltságok és mentességek illetik meg, kivéve ha az operatív partner és a SELEC között létrejött együttműködési megállapodás ezeket a kiváltságokat és mentességeket korlátozza. 13. cikk Értesítés (1) Minden tagállam köteles a főigazgatót és a letéteményest értesíteni képviselőinek és az összekötő tisztviselőinek nevéről és pozíciójáról/funkciójáról, valamint az összekötő tisztviselővel közös háztartásban élő családtagok nevéről. (2) Minden operatív partner köteles a főigazgatót és a letéteményest értesíteni képviselőinek nevéről. (3) A főigazgató minden tagállam számára ismertetett listán meghatározza az alábbiakban felsorolt személyek nevét és pozícióját: a) főigazgató; b) igazgatók; c) a SELEC tisztviselői; d) összekötő tisztviselők; valamint e) operatív partnerek képviselői. 14. cikk Belépés, tartózkodás, elutazás és átutazás A tagállamok, amennyiben szükséges, megkönnyítik az adott tagállam területére történő belépést és tartózkodást, és semmilyen módon sem akadályozzák az alábbiakban felsorolt személyek kiutazását abból az adott tagállamból, amelybe történt belépés vagy tartózkodás a SELEC hivatalos tevékenységéhez kapcsolódik, továbbá biztosítják a SELEC-kel kapcsolatos hivatalos munkavégzés helyszínére vagy helyszínéről történő akadálytalan átutazásukat: a) a tagállamok képviselői; b) összekötő tisztviselők; c) a főigazgató, az igazgatók és a SELEC tisztviselői. 15. cikk A kiváltságok és mentességek időtartama (1) A jelen fejezet szerint kiváltságokra és mentességekre jogosult minden egyes személyt vagy attól az időponttól kezdve illetik meg a fogadó ország területén a kiváltságok és mentességek, amikor a szolgálatba lépés érdekében belépnek a fogadó ország területére, vagy – amennyiben már a fogadó országban tartózkodnak – attól az időponttól kezdve, amikor a küldő fél az érkezésükről a fogadó ország illetékes hatóságait tájékoztatta. Ezen személyek funkciójának megszűnésekor, a fogadó országban az őket megillető kiváltságok és mentességek általában akkor vesztik hatályukat, amikor elhagyják az ország területét, vagy az ehhez szükséges ésszerű határidőn elteltével. Ezen személyeknek a hivatalos funkciójuk gyakorlása során tett intézkedések vonatkozásában azonban a mentesség továbbra is fennmarad. (2) A SELEC-kel kapcsolatos hivatalos munkavégzés során, a fogadó országtól eltérő tagállam területén, a jelen fejezet szerint kiváltságokra és mentességekre jogosult minden egyes személyt attól az időponttól kezdődően illetik meg a kiváltságok és mentességek, hogy belépett az érintett tagállam területére és ott tartózkodik. Azonban ez úgy értendő, hogy jelen Jegyzőkönyv nem jelenti akadályát annak, hogy a tagállamok illetékes hatóságai igényt tartsanak a SELEC által kiállított olyan jogszerű igazolásra, mely tanúsítja, hogy a Jegyzőkönyv által biztosított bánásmódra igényt tartó személyek utazására a SELEC-kel kapcsolatos hivatalos munkavégzés céljából kerül sor. 16. cikk A mentességekre vonatkozó korlátozások A jogi eljárások alóli mentesség nem alkalmazható sem a tagállam területén történt olyan balesetből származó kártérítés iránti polgári jogi per esetén, ahol a balesetet okozó gépjárművet, vízi vagy légi járművet a tagállam képviselője, összekötő tisztviselő, a főigazgató, igazgató, a SELEC tisztviselője, vagy operatív partner képviselője okozta, sem közlekedési szabálysértés esetében. 17. cikk A mentességekről való lemondás (1) Jelen Jegyzőkönyv alapján a kiváltságok és mentességek nem az érintettek személyes hasznára szolgálnak, hanem arra, hogy biztosítsák a SELEC-kel kapcsolatos funkcióik független gyakorlását. (2) Kiváltságaik és mentességeik sérelme nélkül, a jelen Jegyzőkönyv alapján kiváltságokat és mentességeket élvező minden személy kötelessége a fogadó ország és egyéb tagállamok jogszabályainak tiszteletben tartása. (3) A mentességről való lemondással kapcsolatos hatáskör a következő: a) a tagállamok képviselőinek és az összekötő tisztviselők vonatkozásában a mentességről való lemondás a küldő tagállam hatáskörébe tartozik. Ezen tagállamnak jogában áll és kötelessége lemondani a mentességi jogról azokban az esetekben, amikor megítélése szerint a mentesség akadályozná az igazságszolgáltatás működését és nem lenne hátrányos azon célokra, amelyekre vonatkozóan a mentességet biztosították; b) a főigazgató és az igazgatók vonatkozásában a Tanács joga és kötelessége lemondani a mentességről azon esetben, amikor a mentesség akadályozná az igazságszolgáltatás működését és arról a SELEC érdekeinek sérelme nélkül le lehet mondani; c) a SELEC tisztviselőinek vonatkozásában a főigazgató joga és kötelessége lemondani a mentességről azon esetben, amikor a mentesség akadályozná az igazságszolgáltatás működését és arról a SELEC érdekeinek sérelme nélkül le lehet mondani; d) az operatív partnerek képviselőinek vonatkozásában a mentességről való lemondás a küldő operatív partner hatáskörébe tartozik. Ezen operatív partnernek joga és kötelessége lemondani a mentességi jogról azokban az esetekben, amikor megítélése szerint a mentesség akadályozná az igazságszolgáltatás működését, és nem lenne hátrányos azon célokra, amelyekre vonatkozóan a mentességet biztosították. (4) A mentességről való lemondás nem terjed ki semmilyen végrehajtási intézkedésre, mely esetében külön lemondás szükséges. (5) A SELEC minden esetben együttműködik a tagállamok és az operatív partnerek illetékes hatóságaival az igazságszolgáltatás megfelelő működésének elősegítése érdekében, és köteles megelőzni a Jegyzőkönyv rendelkezései alapján biztosított kiváltságokkal és mentességgel való bármely visszaélést. IV. FEJEZET ZÁRÓ RENDELKEZÉSEK 18. cikk Aláírás, megerősítés, elfogadás, jóváhagyás és csatlakozás (1) Jelen Jegyzőkönyv nyitva áll aláírásra a SELEC Egyezményt aláíró államok számára. (2) Az aláíró államok a Jegyzőkönyvet nemzeti joguknak megfelelően megerősítik, elfogadják vagy jóváhagyják. (3) A Jegyzőkönyv hatálybalépését követően bármely a SELEC Egyezményben részes tagállam csatlakozhat a Jegyzőkönyvhöz. (4) A megerősítésre, elfogadásra, jóváhagyásra vagy csatlakozásra vonatkozó okiratokat a Letéteményesnél kell letétbe helyezni. 19. cikk Fenntartások A jelen Jegyzőkönyvhöz nem fűzhető fenntartás. 20. cikk A Jegyzőkönyv hatálybalépése és időbeli hatálya (1) A jelen Jegyzőkönyv az azt követő hatvanadik napon lép hatályba, hogy kilenc aláíró tagállam letétbe helyezte a megerősítésre, elfogadásra vagy jóváhagyásra vonatkozó okirataikat. (2) Minden olyan állam tekintetében, amely a hatálybalépési időpontot követően erősíti meg, fogadja el, hagyja jóvá vagy csatlakozik a Jegyzőkönyvhöz, a Jegyzőkönyv az állam okiratának letétbe helyezése napján lép hatályba. (3) Jelen Jegyzőkönyv az Egyezménnyel azonos ideig marad hatályban 21. cikk Módosítások (1) A Jegyzőkönyv bármely tagállam javaslatára módosítható. (2) A főigazgató minden ilyen módosítási javaslatról tájékoztatja a tagállamokat hat hónappal azt megelőzően, hogy a Tanácshoz benyújtanák megtárgyalás és elfogadás céljából. (3) A (2) bekezdés szerint elfogadott módosításokat meg kell erősíteni, el kell fogadni, jóvá kell hagyni a tagállamok részéről, és azok a 20. cikkben meghatározott eljárás szerint lépnek hatályba. 22. cikk Viták rendezése A jelen Jegyzőkönyv értelmezésével vagy alkalmazásával összefüggő, két vagy több tagállam, illetve egy tagállam és a SELEC közötti vita esetén a felek kölcsönös egyeztetések és tárgyalások során keresik a megoldást. Amennyiben ezen tárgyalások és egyeztetések hat hónapon belül nem vezetnek eredményre, a Felek a Tanács elé utalják a vitát tárgyalás és megfelelő intézkedés elrendelése céljából. 23. cikk Kilépés (1) Bármely tagállam bármikor kiléphet a Jegyzőkönyvből a Titkárságnak és a Letéteményesnek címzett írásos nyilatkozattal, amely a nyilatkozat hiteles másolatát minden tagállam részére eljuttatja. (2) Bármely tagállam, amely kilépett a SELEC Egyezményből, az Egyezmény 51. cikke szerinti eljárásnak megfelelően, egyidejűleg a Jegyzőkönyvből is kilép. (3) A kilépés a nyilatkozat Letéteményes általi kézhezvételét követő három hónap elteltével válik hatályossá. 24. cikk Letéteményes (1) A jelen Nyilatkozat letéteményese Románia Kormánya. (2) A letéteményes beiktatás és közzététel céljából eljuttatja a Nyilatkozat hiteles másolatát az Egyesült Nemzetek Titkárságának, az Egyesült Nemzetek Alapokmányának 102. cikkével összhangban. Az Egyezmény egyetlen angol nyelvű eredeti példányát a letéteményesnél helyezik letétbe, amely ennek hiteles másolatát valamennyi tagállamnak eljuttatja. FENTIEK HITELÉÜL, az alulírott, erre Kormányaik által kellően feljogosított meghatalmazottak aláírták ezt az Egyezményt. Kelt Bukarestben (Románia), 2010. november 24-én. Aláírások” 7. § (1) E törvény – a (2) bekezdésben meghatározott kivétellel – a kihirdetését követő napon lép hatályba. (2) E törvény 2. §-a és 3. §-a az Egyezmény 46. cikkében, a törvény 5. §-a és 6. §-a a Jegyzőkönyv 20. cikkében meghatározott időpontban lép hatályba. (3) Az Egyezmény és e törvény 2. §-a és 3. §-a hatálybalépésének naptári napját, valamint a Jegyzőkönyv és e törvény 5. §-a és 6. §-a hatálybalépésének naptári napját a külpolitikáért felelős miniszter azok ismertté válását követően a Magyar Közlönyben haladéktalanul közzétett egyedi határozatával állapítja meg. (4) Az Egyezmény hatálybalépésével egyidejűleg hatályát veszti a Délkelet-európai Együttműködési Kezdeményezés (SECI) keretében létrejött, az országhatárokat átlépő bűnözés megelőzésében és leküzdésében való együttműködésről szóló, Bukarestben, 1999. május 26-án aláírt Megállapodás kihirdetéséről és az Európai Unió bűnüldözési információs rendszere és a Nemzetközi Bűnügyi Rendőrség Szervezete keretében meg valósuló együttműködésről és információcseréről szóló 1999. évi LIV. törvény, valamint az államtitokról és a szolgálati titokról szóló 1995. évi LXV. törvény módosításáról szóló 2000. évi CXV. törvény. (5) E törvény végrehajtásához szükséges intézkedésekről a rendészetért felelős miniszter gondoskodik. Az Egyezmény 15. cikke alapján a nemzeti kapcsolattartó pont feladatait a Nemzetközi Bűnügyi Együttműködési Központ látja el. Az Egyezmény 33. cikke alapján a nemzeti adatvédelmi felügyeletet – a személyes adatok védelméről és a közérdekű adatok nyilvánosságáról szóló 1992. évi LXIII. törvényben biztosított hatáskörében – az adatvédelmi biztos látja el. Dr. Schmitt Pál s. k., Kövér László s. k., köztársasági elnök az Országgyűlés elnöke